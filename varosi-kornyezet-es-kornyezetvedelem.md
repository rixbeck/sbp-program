## 5. FEJEZET

### VÁROSI KÖRNYEZET ÉS KÖRNYEZETVÉDELEM

#### AZ ÖT ALAPELV
1. Az újrahasznosítást ösztönözzük, a szelektív hulladékgyűjtést kiterjedtebbé,
kényelmesebbé tesszük, a komposztálható hulladékról gondoskodunk. Ezzel a lerakást
megszüntetjük, és a hulladékégető kapacitásait részben felszabadítva, hasonló
gondosságot előíró megállapodások révén agglomerációs hulladékot is tudunk fogadni.
2. A kommunális szemét és a zöldhulladék égetésének minimalizálása, az autóforgalom
csillapítása, illetve a középtávú épületenergetikai programok révén a városi levegő
minősége érzékelhetően és mérhetően javul. Kitűzzük továbbá, hogy a lakosság és az
önkormányzat széndioxid-kibocsátása tíz év alatt a felére csökken.
3. Az élővizek és a talajvíz tisztaságát közös, agglomerációs programban javítjuk a
szennyezőforrások kezelésével. A barnazónás régi ipari területek szennyezésgócait gondozásba
vesszük; ahol a gyors kármentesítés nem elérhető, ott is megakadályozzuk a további romlást.
4. A köztisztaság tényleg jelentsen tisztaságot! Saját intenzívebb munkánk mellett felkaroljuk
a közösségi szemétmentesítő programokat is. Ténylegesen és hatékonyan fellépünk a
kutyagumi és az illegális szemétlerakás ellen.
5. Legkésőbb 2024-re Budapest elnyeri az [Európa Zöld Fővárosa](ttp://ec.europa.eu/environment/europeangreencapital/) (European Green Capital) címet.1


#### VÍZIÓ

A XX. században az emberiség elérte az indusztrializáció csúcsát – abban az értelemben mindenképpen, hogy a technológiai növekedésbe és a rendelkezésre álló erőforrások korlátlanságába vetett hitet a tudományon kívül nem sokan kérdőjelezték meg, és a gazdaság fejlődése e
korlátlanság jegyében telt. A környezetszennyezés csak egy nagyon speciális kérdés volt, ami
néha-néha közel jön hozzánk, a közvetlen környezetünket, az egészségünket veszélyeztetheti,
de eseti beavatkozásokkal alapvetően kezelhető, és így a környezet védelme az iparosításnak
nem fő szervezőereje, hanem egy kármentő kísérőjelensége volt.

Ezzel a szemlélettel gyökeresen szakítanunk kell, mivel a probléma globális méretet öltött. Maga
a Föld változik meg és lehetetlenül el az emberiség szennyező hatásának eredményeképpen –
gondoljunk csak a klímaváltozásra vagy a világtengerek műanyagtartalmára –, és így már nem
lehetséges a problémát arrébb vinni, kerülgetni vagy egyéb módokon kozmetikázni. Világunk
minden szegletében, minden városban, mindenhol, ahol emberek laknak, le kell vonnunk
a magunk helyi következtetéseit, meg kell tennünk a magunk helyi lépéseit azért, hogy saját
egészségünket, saját életünket és a Föld egészségét, gyermekeink életét megmentsük.

Amikor azt mondjuk, hogy a jövő zöld vagy semmilyen, akkor azt is mondjuk, hogy képesek
vagyunk az elsőt választani, és képesek vagyunk azt meg is valósítani. Ennek az új hozzáállásnak a
hasznosságát sem csak a távolban, elvont módon kell keresni. Ha zöld módon működünk, annak
eredményeként nemcsak valahol, távoli tájakon, számunkra teljesen ismeretlen emberek jövője
romlik egy fokkal lassabban – vagy talán egyszer már nem is romlik –; hanem a városi környezet
állapota révén egyre közelebb kerülünk a Sétáló Budapest helyi céljához: saját egészségünk javításához, saját életünk meghosszabbításához, saját napjaink értelmesebbé, boldogabbá tételéhez.

A kémiai biztonság terén a legszigorúbb európai normákat fogjuk érvényesíteni – és nem csak
papíron. Dől a Dunába a rákkeltő benzol és arzén. Óbudától az Illatos útig egykori és jelenlegi
ipari létesítmények veszélyes hulladéka mérgezi a talajt és vizeinket – nem várhatunk tovább.
Haladéktalanul hozzá kell látni a mentesítéshez. Ahol a felelősség megállapítható, ott ennek
költségét a szennyező fedezze!

#### Bevezetés és problémafelvetés

Mottó: _„[a] fővárosi építési szabályozási és településrendezési tervekből hiányzik a környezettudatosság mint fogalom.”_ 2

A főváros az ország területének alig több mint 0,5%-át foglalja el,
ám itt él Magyarország lakosságának csaknem 18%-a. A nagyvárosi létforma megbontja, fellazítja a természeti környezettel való
kapcsolatot, és ez számos negatív következménnyel jár. A városi
emberek kevésbé részesülnek az élő rendszerek, a természet
nyújtotta létfontosságú javakból és szolgáltatásokból: a tiszta
levegőből, a fák klímaszabályozó hatásából, a természet nyújtotta esztétikai élményekből. Ezzel párhuzamosan a városok környezetterhelése kiugróan magas, amelynek hatása bőven túlmutat a közigazgatási határokon: a környezet károsodásának, a jövő
felélésének következményeit az egész társadalom viseli.

A környezetterhelés fő forrása az, hogy a különféle emberi tevékenységekre jellemző anyagáramok nyitottak: a mellék- és végtermékek nem kerülnek vissza a folyamatokba, hanem a levegőben, talajban, illetve a vizeinkben kötnek ki. A városok ráadásul
a társadalmi-gazdasági rendszerek csomópontjai, így a terhelés
is sokkal koncentráltabb. A fenti megállapítás ki is jelöli a fejlesztések és változtatások irányait: a nyitott anyagáramokat minél
inkább körbe kell zárni (újrahasznosítás), és összességében
mérsékelni kell az átáramló anyag mennyiségét (csökkentés).
A környezetterhelés valós mértékének feltárása, az ezzel való
szembenézés és a kibocsátások mértékének radikális csökkentése Budapesten jelenleg nem prioritás (tegyük hozzá: egész
Magyarországon is elvétve az). Hiába gyarapodnak a különböző,
sokszor jó szemléletű zöldítési koncepciók, vállalások, stratégiai és akciótervek, a főváros környezeti terhelése növekszik, a
klímaváltozás hatásait egyre jobban érzékeljük, és ezzel párhuzamosan növekednek az egészségügyi kockázatok is. A reménytelenül szennyezett városokkal szemben ugyanakkor sokasodnak a jó példák Európa és a világ nagyvárosaiban: eldönthetjük,
melyik utat választjuk.

Az egészséges ökoszisztémák jelentik az emberi lét – így a
városok – működésének alapját is. Egy XXI. századi, a kor környezeti és társadalmi kihívásait tudatosító, fenntarthatóságra
törekvő város esetében a környezettel való kapcsolat rendezése, újrateremtése, ápolása a városvezetés alapvető irányelve és célkitűzése kell, hogy legyen. Az élhető város megteremtése érdekében Budapest környezetterhelésének radikális
csökkentése szükséges, ami magában foglalja a kibocsátott
hulladék mennyiségének csökkentését, a levegő-, víz- és talajszennyezés mérséklését és az egyéb emberi eredetű káros
hatások mértékének csökkentését.

A Sétáló Budapest program környezettel foglalkozó fejezeteinek összeállításakor nagyban építettünk a Budapest Főváros
Önkormányzata megbízásából elkészített, magas szakmai
színvonalú kiadványokra. Nem célunk gyökeresen új zöld
koncepciók megalkotása: egyszerűen a fontossági sorrend újragondolására és a számtalanszor kitűzött célok tényleges megvalósítására kell koncentrálnunk.

Meggyőződésünk, hogy az élhető, egészséges fővárosi környezet megteremtése a városvezetés elsődleges feladata. A várost
elsődlegesen a lakói számára kell vonzó élettérré tennünk. A feladat végrehajtásához szükséges stratégiai és operatív anyagok
nagy része az elmúlt évtizedben, jó minőségben elkészült, így a
Sétáló Budapest program nem próbálja feltalálni a spanyolviaszt; pusztán arra próbál garancia lenni, hogy ezek a stratégiai
célkitűzések tényleg megvalósuljanak. Programunkat ugyanis
– a hazai politikában és közigazgatásban egyedülálló módon –
azzal a szándékkal írjuk, hogy az ténylegesen megvalósuljon, és
Budapest polgárainak hasznára váljék.

#### 5.1. A környezetterhelés csökkentésével kapcsolatos általános célkitűzések

A Sétáló Budapest program alapvető vállalása a belélegezhető
levegő biztosítása a főváros lakói számára. A levegő minőségének javítását és a klímaváltozást okozó üvegházhatású gázok
kibocsátásának mérséklését az autóforgalom jelentős csökkentésével, a fűtési rendszerek modernizálásával, valamint épületenergetikai programok megvalósításával kívánjuk megvalósítani.

Kiemelt figyelmet fordítunk Budapest hulladékgazdálkodásának fejlesztésére, amely jelenti egyrészt a keletkező hulladék
mennyiségének radikális csökkentését, továbbá a hulladék
gyűjtését, szállítását és kezelését végző rendszerek átalakítását
a kiválóan működő észak- és nyugat-európai modellek alapján.
Támogatni kívánjuk a közösségi szemétgyűjtő programokat,
terveink közt szerepel az újrahasznosítás népszerűsítése, a települési hulladékok visszagyűjtési arányának jelentős növelése,
valamint az illegális hulladéklerakók felszámolása, és az elkövetők szigorú felelősségre vonása.

A levegő minősége mellett a főváros lakóinak elsődleges élménye a közösségi terek tisztaságának állapota. A forgalomcsökkentés önmagában is csökkenti a szálló por és korom mennyiségét, a parkoló autók eltűnése pedig új távlatokat nyit az utcák,
közterek tisztántartásában. A kutyapiszok elleni fellépés a rendszeresen karbantartott kutyafuttatók és gyűjtőedények működtetésével, szemléletformálással és megfelelő szankcionálással
lehetséges. Tervezzük egy-egy városrész kampányszerű, nagy
területekre kiterjedő graffitimentesítését – ezek az akciók dokumentáltan javítják a közbiztonságot, az ott élők közérzetét.

A barnazónás ipari területek rehabilitálása is az újrahasznosítás
egyik formájaként kezelendő. Ezek a területek jelentik Budapest
legfontosabb területi tartalékait a zöld infrastruktúra és az épített infrastruktúra fejlesztéseihez. Ennek azonban feltétele,
hogy felszámoljuk a helyenként drámai mértékű, máig fennálló
talaj- és vízszennyezéseket.

A szennyezések csökkentése és kompenzálása érdekében nagy
erőkkel kell fejleszteni a város zöld infrastruktúráját is (lásd:
Fővárosi zöld infrastruktúra c. fejezet). A biológiailag aktív felületek
kiterjedésének és minőségének növelése képes ellensúlyozni, tompítani a kibocsátott szennyezések hatásait, a klímaváltozás okozta
időjárási szélsőségeket, továbbá támogatja a fizikai és mentális
egészség megőrzését és helyreállítását – így hatékony védelmet
jelent a városi környezetre jellemző problémákkal szemben.

#### 5.2. Hulladékgazdálkodás

##### 5.2.1. Hulladékcsökkentés, szelektív gyűjtés

Az Fővárosi Közterület-fenntartó Nonprofit Zrt. (FKF ZRt.) 2015ben több mint félmillió tonna kommunális (vegyes), és emellett
több mint 66 ezer tonna szelektált hulladékot gyűjtött be. Ez
hozzávetőlegesen 11%-os szelektívhulladék-arány. Az FKF vizsgálatai szerint a vegyesen gyűjtött hulladékok több mint egyharmada (37,5%-a) azonban még szelektálható lett volna, vagyis az
újrahasznosítható hulladék alig egynegyede került ténylegesen
jó helyre, a többi a pusztazámori lerakóba, illetve az égetőműbe
(így CO2-terhelésként a légkörbe) került.

Ez a 2015-ös adattal számolva évente majdnem 300 kg [válogatatlan szemetet jelent fejenként](https://www.fkf.hu/storage/app/media/Kiadvanyok/valogassunk_okosabban.pdf 
"FKF Nonprofit Zrt.: Válogassunk okosabban, 2016."), ami óriási mennyiség, és
ebben a gazdasági szereplők kibocsátása teljes mértékben
nincs is benne. Ezen radikálisan változtatni kell. A fővárosra és
az egész agglomerációra kiterjedő szemétcsökkentési programot tervezünk indítani, aminek keretében a hulladék lerakását
minimalizáljuk (az első ciklus végéig megszüntetjük), és jelentős égetőkapacitásokat szabadítunk fel. Az ötödik év végére az
égető kapacitása a teljes agglomeráció számára elegendő lesz.

A program alapját egy átfogó, összehangolt tájékoztató kampány képezi, amelyben a hulladékcsökkentés módjáról, tervezett üteméről, és az újrahasznosítás lehetőségeiről tájékoztatjuk a lakosságot. A háztartási hulladék összmennyiségének
csökkentését az alábbi három eszköz megfelelő összehangolásával tervezzük elérni:
* célzott kommunikáció,
* szabályozás és ösztönzés,
* ellenőrzés és szankcionálás.

A háztartások vegyes hulladékának elszállítását a szelektív gyűjtés
további térnyerésének megfelelő ütemben csökkentjük. A célunk,
hogy – nyugati-európai mintára – az ötéves ciklus végére a családi
házaknál a mai 110 literes kukák heti ürítése helyett 60 literes kukák
kétheti ürítésére álljunk át. Ha ehhez központi jogszabályt kell
módosítani (például a [hulladékgazdálkodási törvényét](https://net.jogtar.hu/jogszabaly?docid=A1200185.TV
"2012. évi CLXXXV. törvény a hulladékról "), akkor
ennek módosítását kezdeményezzük. Ha valamilyen okból mégis
szükséges, akkor jelentős díjak megfizetése ellenében rendelhető
extra elszállítás, azonban ez a választás rendszeresen, hosszú távon
nem lesz kifizetődő. Társasházak esetében a jelenlegi elszállítási
rendet alapul véve arányosan változik az elszállítások ütemezése.

Meggyőződésünk, hogy a főváros vezetésének e tekintetben is
példát kell mutatnia a magántulajdonosok részére, ezért a fővárosi fenntartású, üzemeltetésű közintézményekben elsők között
valósítjuk meg a hulladékrendszer átalakítását, a vázolt hulladékcsökkentési és hulladék-újrahasznosítási programot. A szociális
foglalkoztatásban részt vevő munkaerővel a nem fővárosi fenntartású közintézmények számára is segítséget adunk a hatékonyabb szelektív gyűjtés bevezetéséért, hiszen sok helyen a meglevő takarító, üzemeltető személyzet tovább nem terhelhetősége
merül fel a szelektív gyűjtés megszervezésének ellenérveként.

_A további feladatok tekintetében mások jó példáit is szeretnénk
átvenni. Ilyen például a finnországi Lahti város Päijät-Häme
Jätehoulto (PHJ) hulladékkezelő központjának a működése.
Évente körülbelül 270 ezer tonna hulladékot gyűjtenek be, ami
nagyjából fele a budapesti FKF-nek. A visszagyűjtött [hulladéknak 90%-át valamilyen módon újrahasznosítják](http://finnorszag-unkari.hu/index.php/home/elet-finnorszagban/6-hulladekkezeles-finnorszagban 
"Hulladékkezelés Finnországban"), és csupán
10%-ot raknak le._

_Követendő példának tekintjük Ljubljanát (ami egyébként 2016ban nyerte el az Európa zöld fővárosa címet), ahol 2018-ra hasonló
szemétmentességi célokat fogalmaztak meg. Itt kerülik a szemétégetést, mégis a ljubljanai hulladékkezelő társaság (Snaga), kilenc
külvárosi önkormányzattal is együttműködve mintegy 380 ezer
lakosra kiterjedően elérte az átlagosan 61%-os szétválogatási szintet, miközben egy lakosra csak évi 121 kg nem újrahasznosítható
hulladékot termelnek. Ezzel szemben az EU-ban a szelektívhulladék-visszagyűjtés átlagos szintje 42%, míg a maradék hulladék
fejenként évi 285 kg. Kevesebb mint tíz év alatt [Ljubljana](https://zerowasteeurope.eu/2015/05/new-case-study-the-story-of-ljubljana-first-zero-waste-capital-in-europe/) élenjáróvá vált ezen a téren, és jelenleg 20%​​-kal haladja meg az EU újrafeldolgozási arányát. Ezen kívül Ljubljana elkötelezte magát amellett, hogy 2025-re felére csökkenti a lerakott hulladék mennyiségét
és 78%-ra növeli a szelektívgyűjtési arányt._

Budapesten a szelektíven gyűjtött hulladék aránya a jelenlegi
hulladékmixben elképesztően alacsony, sőt a helyzet az utóbbi
időszakban kimutathatóan és érzékelhetően romlott is, így a
növekedésnek tág tere van. A szelektált hulladék részarányának növelése érdekében intenzívebbé tesszük a szelektív gyűjtés népszerűsítését, a gyermekek oktatási programjaiba való
beágyazását, az oktatási intézményekben való megjelenítését.
Ez utóbbira remek példát találunk Ausztriában, ahol „Az iskolában kötelező tananyag, sőt, vizsgaanyag, így a fejekben letisztult
a kép, mindenki tisztában van vele, mit hogyan gyűjtsön, hova
dobáljon. Nem egyszerű a mutatvány, mert ez idő szerint [26 féle
különböző kategóriát különböztetnek meg](https://zold.blog.hu/2012/02/20/szelektiv_hulladekgyujtes_osztrak_modra 
"Szelektív hulladékgyűjtés osztrák módra").”

Az ezredforduló óta a kerékpáros közlekedés példa nélkül álló
térhódítását láthatjuk, azonban ma már látszanak a megtorpanás jelei is. Az utóbbi húsz év alatt a kerékpáros infrastruktúra
fejlődésnek indult, de az örvendetesen megnövekedett igények
megnyugtató kielégítésére a mai napig nem került sor. A városban több kerékpársávot alakítottak, illetve jelöltek ki, de ezek
sok esetben alkalmatlanok a kerékpáros-forgalom biztonságos
kiszolgálására (a főbb okok a rossz minőségű útburkolatok, a szűk
keresztmetszetek, a gyalogosokkal, gépjárművekkel való konfliktusok, a közvilágítás hiánya, stb.). Ezen szakaszok felülvizsgálata,
szükség esetén módosítása, fejlesztése elengedhetetlen a kerékpáros-infrastruktúra biztonságos és zavartalan működtetéséhez.

A budapestieket mindez szerencsére nem tántorította el a
kerékpározástól. Az így megtett utazások részaránya 2000
óta körülbelül a tízszeresére növekedve mára elérte az 5%-ot
(az összes utazásra vetítve), bár az utóbbi években a dinamikus növekedés megtorpant és a stagnálás jelei látszanak.
Különösen a belvárosban vált egyértelművé a kerékpározás
jelentősége – ez összhangban áll azzal, hogy a budapesti utazások 44%-a 4 km-nél rövidebb, illetve, hogy a városlakók 30%-a
legalább alkalmanként biciklire ül. Ez a folyamat egyértelműen
az ellehetetlenülő egyéni közlekedésre, a közösségi közlekedés
lassú romlására adott válasz, amely egyben a polgároknak a
közterekhez, a városhoz való igényére is rávilágít. Mindez összhangban van az Európai Unió ajánlásaival, amelyek a városi
mobilitás fejlesztésében kiemelten szorgalmazzák a kerékpározás és a gyalogosközlekedés feltételeinek javítását. Ez a csökkenő közúti forgalom és a kedvezőbb baleseti statisztikák mellett a levegőminőség és az egészségügyi mutatók javulásához, a
városi üzletek, közösségi terek fellendüléséhez és a közlekedési
szektor jobb fenntarthatóságához vezet.
 
A szemétcsökkentés leghatékonyabb módját, az újrafelhasználást
már az [FKF is elkezdte szervezni](https://www.fkf.hu/szuk-bongeszo
), azonban ennek megjelenése
kevéssé intenzív, és az ily módon a ciklusba visszakerülő hulladék
részaránya csekély. Több és jobban reklámozott újrahasznosítási
központot létesítünk, és ezeket az elromlott háztartási eszközökbe
újra életet lehelő [maker/repairer mozgalom](http://tranzitblog.hu/amit-a-makerekrol-tudni-erdemes/) bázisaivá is tesszük.

A szelektív hulladék elszállítását intenzívebbé tesszük, az igényeknek és a vegyes hulladék csökkentésén nyert logisztikai kapacitásnak megfelelően akár itt is átállunk a kéthetes ciklusra. Minden
olyan társasházba, ahol még nincs, műanyagpalack-préselő eszközt telepítünk, mivel ennek használata – kiváltképp’ a gyerekek
körében – önmagában jelentős tudatformáló eszköz tud lenni.

A hulladékcsökkentés és újrahasznosítás speciális eseteként
törekszünk a betétdíjas csomagolások – [elsősorban palackok
és italosdobozok](https://humusz.hu/betetdij
"Betétdíjas csomagolásban kapható termékek") – elterjesztésére. Alapvető, régóta hiányzó
környezetvédelmi intézkedés lenne egyszer és mindenkorra
megszabadulni a környezetterhelő egyutas csomagolásoktól
országos szinten is. Ennek érdekében megvizsgáljuk a csomagolás alapanyaga alapján történő betétdíjazás bevezetését –
[Finnországi példa alapján](https://finland.fi/life-society/finnish-families-get-to-grips-with-trash/ 
"Alapanyag alapján történő betétdíjazás") –, és javaslatot készítünk az ehhez
szükséges központi jogszabályváltoztatásokra is, illetve ezzel
kapcsolatban is élünk az önkormányzatok felterjesztési jogával.

A főváros saját hatáskörben ezt csupán szorgalmazni, jó példával elősegíteni képes: előírjuk a betétdíjas csomagolások használatát valamennyi önkormányzati intézményben, az önkormányzat kezelésében levő, illetve az önkormányzattól bérelt
helyeken, továbbá az önkormányzattal minőségi partnerségben levő szolgáltatóegységekben. Támogatjuk az olyan betétdíjas konstrukciókat is, mint a [repohár](www.repohar.hu.12 Hasonló körben és
környezetekben van hatásköre a fővárosnak és a kerületeknek
arra, hogy megtiltsák az egyszer használatos műanyagok használatát és terjesztését is. A rendelkezésünkre álló eszközökkel
támogatjuk és népszerűsítjük továbbá a csomagolásmentes
boltok megtelepedését és működését, valamint elősegítjük – az
érvényes szabályozás adta kereteken belül – a csökkentett hulladékmennyiséggel, illetve hulladékmentesen működő vendéglátóhelyek arányának növekedését.

A lakosság és az intézményi szereplők számára elméletileg már
ma is előírt szelektív gyűjtést ténylegesen meg szeretnénk valósítani. Cél, hogy a könnyen szelektálható hulladék (hullámpapír,
könyv, nagyobb mennyiségű újság, petpalack, üvegpalack, kerti
hulladék) ne kerülhessen a vegyes hulladékba, és megfordítva:
ne kerüljön a szelektált hulladékfrakciókba oda nem illő hulladékfajta. Ebbe a programba az intézményi előfizetők miatt az
FKF-en túl más hulladékkezelőket is kötelezően be kell vonni.
A szelektív gyűjtést ténylegessé tevő programban a tájékoztatás mellett tiltó szabályozásra és szankciókra is szükség lesz
– természetesen ezeket és ezek érvényesítését a lakossági és
intézményi ügyfelekre egyaránt kiterjesztjük.

Ehhez kapcsolódóan ellenőrző rendszer (munkanevén: „kukakommandó”) felállítását tervezzük, amely a hulladék szelektív
gyűjtését, a szelektált hulladékfrakció tisztaságát ellenőrzi; tájékoztat, figyelmeztet, végül jelentős, valódi visszatartó erővel rendelkező mértékben szankcionál. Hasonló elv alapján mintavételezzük a vegyes hulladékot is: a könnyen szelektálható hulladékot
tartalmazó vegyeskukát a szolgáltató csak kétszeres díj fejében
üríti (nem hagyja ott, elviszi, de még egyszer kiszámlázza).

A köztes logisztikai méretskálán gyűjthető (a rendszeres házhoz menéshez nem elég tömeges, de a mai hulladékudvarokba
hordozáshoz túlzott ütemben keletkező) hulladékfajták szelektív gyűjtése jelenleg lényegében megoldatlan. Az üveg, a sütőolaj, a kisebb elektronikai hulladék (a nagyobbak hatékonyan
gyűjthetőek a házhoz menő lomtalanításban is), az elemek,
akkumulátorok, valamint a ruhanemű gyűjtése jelenleg csak
a hulladékudvarokban, illetve önként részt vevő intézményekben (pl. sütőolaj – MOL, elemek – iskolák) lehetséges. Mivel
ezen hulladékfajták számára a jelenleg elérhető lehetőségek a
tapasztalatok szerint tipikusan elégtelenek, de a házhoz menő
gyűjtés túlzás lenne, ki kell alakítani egy olyan köztes rendszert,
ami például a 300 m2-nél nagyobb kereskedelmi egységekben/
közintézményekben kötelezettségként jelenik meg, így kellően
kényelmes ahhoz, hogy a lakosság valóban használja.

Értelemszerűen adódik erre a köztes szintű (se nem házhoz
menő, se nem hulladékudvaros) problémára válaszként a hulladékgyűjtő szigetek rendszere, azonban ezek gazdátlanul illegális
lerakási hellyé váltak, nem működtek. Szigetet tehát csak őrzött
helyen (őrzött közterületen, parkban, intézményekben, bevásárlóközpontokban) lehet létrehozni. A szigetek elhelyezésekor
ügyelni kell arra, hogy azok gyalogszerrel, illetve gépkocsival való
elérhetősége és kapacitása igazodjon a helyi lakossági igényekhez, figyelembe véve természetesen a hulladékcsökkentési elveket. Megoldást jelenthet továbbá a szelektív szigetek bekamerázása, ellenőrzése, napközben segítő személyzet jelenléte.

A veszélyes hulladékok között kiemelten kezeljük a jelenlegi
rendszerből „kilógó” hulladékfajtákat. Ennek érdekében az
FKF-en keresztül, a szükséges külső szakmai szervezetek bevonásával megkezdjük a nehezen kezelhető veszélyes hulladékok
(pl. bitumen, azbeszt) mennyiségének felmérését, és a lehetőségek függvényében a begyűjtését – pl. a hulladékudvarokon, a
szükséges (önköltségi) ár megfizetése ellenében.

Speciális veszélyeshulladék-kezelési probléma az aszfalttörmelékkel történő kátyúzás, útpadka-kialakítás, sőt, egyes esetekben tereprendezés. 
Az aszfalttörmelék korábban veszélyes hulladéknak minősült, de most széles körben elterjedt „olcsó
megoldás”, ami ugyanakkor rendkívül rövid életű megoldás,
és a kátyúból kimosódva, kiperegve jelentős szennyezőforrás.
Az útjavításoknál megszüntetjük ennek a hulladékfajtának a
használatát – aszfaltozáshoz, útjavításhoz csak első gyártmányú vagy meleg eljárással újrahasznosított anyag használatát
engedélyezzük.

Tanulmányozni kell újszerű, jelenleg még nem bevezetett technológiák alkalmazását is, például a műanyaghulladék útépítésben való felhasználását, ahogy azt [egy magyar feltaláló](https://hu.euronews.com/2018/06/27/magyar-szabadalom-hulladekbol-beton 
"Hulladékból beton") vagy
egy [holland gyakorlat](https://www.mnn.com/green-tech/research-innovations/blogs/worlds-first-recycled-plastic-bike-path-unveiled-netherlands) is teszi.

Fellépünk a teljesen értelmetlen, „élvezeti szemetelés” ellen. Az
első intézkedések közé fog tartozni a lufik, lampionok, gumikacsák és hasonló tárgyak tömeges környezetbe bocsátásának betiltása, mert azokat később nem lehet maradéktalanul
kiszűrni a környezetből (és ez sajnos nem is gyakorlat), miközben az élővilágot szennyezik, az állatokat mozgásukban zavarják, veszélyeztetik, a növényeket és a környezetet fél óra szórakozás után hosszú időkre elcsúfítják.
A Sétáló Budapest program célja, hogy a szelektíven gyűjthető
hulladékok legalább 90%-a kiválogatva kerüljön a rendszerbe.
A lakosság részvételére – elsősorban a megelőzés és a szelektív hulladékgyűjtés során – egyértelműen szükség van a tervek megvalósításához, ezért a tájékoztatás elengedhetetlen
feladata a programnak, hogy hosszú távon javítsunk a főváros
hulladékgazdálkodásának hatékonyságán. Okulva a gazdaságilag fejlett régiók hibáiból, mi a főváros hulladékkezelését
elsősorban annak keletkezésénél próbáljuk megoldani, és a
lehető legkevesebbet szeretnénk mind lerakókban elhelyezni,
mind elégetni.

##### 5.2.2. Lomtalanítás új rendszerben

A lomtalanítás a XX. századi rendszer hagyománya; jelenlegi
budapesti gyakorlata inkább a tárgyaktól, a szeméttől való könnyebb megszabadulást, sarkosítva a pazarlást szolgálja, mintsem a környezettudatos gondolkodást. Az évente meghirdetett,
városrészekre kiterjedő lomtalanítási alkalmak inkább egyfajta
„szemétfesztivált” jelentenek, amikor bárki lényegében bármilyen hulladéktól megszabadulhat, mégpedig úgy, hogy azt nem
a maga portája elé, hanem a saját házától bármilyen tetszőleges
távolságban helyezi el. A hulladékok mennyisége, eredete így
ellenőrizhetetlen, és még egy lerövidített, szabályozott elhelyezési-begyűjtési rend esetén is a hulladék legalább két-három napig
az utcán van, ennek minden negatív következményével (szél
általi elsodródás, a csapadékvíz szennyezése, veszekedések stb.).

A helyzet megoldásaként a házhoz menő lomtalanítás bevezetését tervezzük, amelynek keretében minden előfizető évente
egyszer külön díjfizetés nélkül jogosult arra, hogy a saját háza
elől bármit elvitessen, ami semmilyen más hulladékfajtába
nem tartozik (a vegyes háztartási szemétbe sem!).

    Hulladék műanyagból készült bicikliút keresztmetszete a holland kísérletben 
    
_„A lényeg, hogy áprilistól decemberig minden lakos eldöntheti,
mikor szeretne lomtalanítani. Ügyfélszolgálatunkon név és cím
alapján ellenőrizzük az utolsó számláját, egyeztetjük a lom
fogalomkörébe tartozó hulladékokat, tájékoztatjuk arról is, hogy
mit nem rakhat ki, és megállapodunk a napban, amikor elszállítjuk a hulladékot. Körülbelüli mennyiséget is egyeztetünk, tudjuk, milyen kapacitással készüljünk. A szállítás napján reggel
6-ra kell kihelyezni a hulladékot, és gyakorlatilag [még délelőtt
elszállítjuk.](https://humusz.hu/node/9153 "HUMUSZ – Lomtalanítás másképp")”_

Ekkor mindenki érdekelt lenne abban, hogy csak megfelelő
hulladékot tegyen ki, és ha azt a szolgáltató nem vitte el, ne
hagyja az utcán. A házhoz menő lomtalanítás többek között
Németországban, illetve több hazai településen (pl. Esztergom,
[Kalocsa](https://www.kalohirek.hu/hasznos/ujra-szabott-lomtalanitas-idopontra-hazhoz-megy-a-lomtalanito-auto 
"Kalocsa – Újraszabott lomtalanítás")) már működő gyakorlat – a feladat Budapest egész
területén való elterjesztése, lakóövezetenként a [legmegfelelőbb finomhangolással](http://eszkozkft.hu/index.php/tovabbi-tevekenysegek/lomtalanitas).

Egy másik megoldás a hulladékudvarokba való elszállítás lehet,
ahol a lomok – megfelelő ellenőrzés mellett – díjmentesen elhelyezhetők lennének. Ez részben már ma is lehetséges, azonban
például a társasházi lakók számára elképesztő bürokráciával. Ezt
mindenképpen egyszerűsítjük. A jelenlegi rendszerről való áttérést megfelelő 
[kommunikációval és türelmi idővel segítenénk](https://svedpadlo.blog.hu/2012/03/14/hetkoznapok_2_resz#more4316171 
"Svédország – Hulladékszigetek").

##### 5.2.3. Csak a szükséges égetés, nulla lerakás

Célunk, hogy a szelektálhatatlan és komposztálhatatlan –
mennyiségében rendkívül lecsökkent – vegyes hulladék végül
a hulladékégetőkbe, és ne a depóniákra kerüljön. Az FKF 2015ös becslése alapján a 2015-ös 566 ezer tonnányi budapesti
szemétből 45%-nyi, azaz 254 ezer tonna volt az akkori rendszerben szelektálható – ennek durván negyede került tényleg
a szelektívbe. Ha emellé odatesszük, hogy a háztartási szemétnek nagyjából 1/3-a komposztálható, akkor Budapesten
évi 145 ezer tonna ténylegesen szelektálhatatlan kommunális
hulladékkal kell számolnunk. Ez a fővárosi égető évi 420 ezer
tonnás kapacitását messze nem meríti ki; van hely a teljes agglomeráció válogathatatlan szemetének (a lakosságarányos
becslés a fenti szigorú-igényes rendszer alapján Budapesttel
együtt évi kb. 230 ezer tonna), plusz még azt is bőven megengedhetjük, hogy a válogatható rész kb. 10%-a szintén a
vegyesbe kerüljön. Ilyen feltételek mellett a hulladék lerakása
a teljes agglomerációban megszüntethető.

_„A 2005-ben befejeződött rekonstrukciót követően a mű kapacitása megnőtt, évi 420 ezer tonna kommunális hulladék termikus
hasznosítását teszi lehetővé, és ezzel 13 ezer lakás fűtéséhez
szükséges gőzt és 45 ezer lakás éves [villamosenergia-mennyiséget állít elő](https://www.fkf.hu/fovarosi-hulladekhasznosito 
"Fővárosi Hulladékhasznosító Mű").”_

Az agglomerációs hulladékégetők égetőkapacitását – vagy egy
átrendezés után a fővárosi égető kapacitásának egy részét –
[vidékről importált szemétre](https://humusz.hu/piro/egetok/magyarorszag 
"Hazai hulladékégető művek") köthetjük le.

Az égetést a relatív volumencsökkentés (pontosabban: volumenplafon mellett a szolgáltatási terület növelése) mellett mindenhol hatékonyabbá is kell tenni. Télen már nincs mit az égető
szemére vetni: a megtermelt elektromos energia mellett a kogenerációs hőenergia is hasznosul a távfűtés révén. Nyáron azonban ez a hő kárba vész, és a megtermelt energiának csak a villamos energiává alakítható részét tudjuk hasznosítani az összes
hulladékégetőben. Kísérleti technológiák fejlesztésében való
részvétellel képzeljük el a probléma megoldásának keresését.
Ilyen technológia lehet a hőszivattyús elektromosenergia-termelés, vagy a hőenergia „geotermikus tárolása”. Stockholm jó
példa lehet, ha szeretnénk áttekinteni, hogy külföldön hogyan
működnek a hulladékégető üzemek, és [az ott termelt energiát
hogyan lehet a leghatásosabban felhasználni](https://swedishcleantech.com/cleantech-sectors/recycling-and-waste/ 
"Stockholm").

Külön kiemeljük azonban, hogy elsősorban a hulladékok
keletkezésénél próbáljuk meg csökkenteni a főváros hulladékmennyiségét, és nem akarunk átesni a ló túloldalára, hogy
előzetes, alapos válogatás nélkül, energetikai céllal égessünk
el egyébként szelektálható hulladékokat is. Ez utóbbi szemlélet véleményünk szerint nem felelne meg az újrahasznosítás
alapelveinek, mert az esetleges [rövid távú gazdasági előnyöket](https://hulladekmentes.hu/2016/12/03/svedorszag-mar-nem-szemetel-hulladek-99-ujrahasznositjak-bullshit/) 
– energiatermelés –, a hosszú távú környezetvédelmiek elé
helyezi.

##### 5.2.4. Szerves (komposztálható; kerti, konyhai, élelmiszer-) hulladék

A komposztálható frakció a háztartási vegyes hulladék legalább
egyharmadát teszi ki. Célunk, hogy a vegyes hulladékot minél
nagyobb arányban „mentesítsük” a komposztként újrahasznosítható, továbbá víztartalma miatt az égetést hátráltató szerves
frakciótól. Ennek érdekében célzott kommunikációs kampányok és ösztönző rendszerek bevezetését tervezzük a hulladékszállítás ritkításával (lásd fent), illetve később a hulladékszállítás
súly alapján történő beárazásával, hogy a lakosságnak anyagi
érdeke is azt szolgálja, hogy minél kevesebb újrahasznosítható,
komposztálható hulladékot termeljen.

A komposztálható hulladék gyűjtése jelenleg csupán a kerti
hulladék szezonális elszállítására korlátozódik, de éppen ez
az a hulladékfajta, amit el sem kellene szállítani, és szemétként be sem kellene léptetni a rendszerbe, hanem helyben
kellene komposztálni. Ennek elősegítésére általánossá tesszük a néhány kerület által futtatott komposztkeret-osztási
programokat, de jobb utánkövetéssel és ismeretterjesztéssel.
Néhány kerület emellé ingyenes [ágdarálási szolgáltatást is
nyújt évente kétszer](http://www.komposztmester.hu); ezt is általánossá tesszük. Ezzel és a
háztartási komposztálható hulladék (nemcsak konyhai zöldhulladék, hanem háztartási papírtörlő-féleségek, zsírral szennyezett papír és kis mennyiségben ételmaradék is) teljes házi
komposztálásával – és természetesen az eddig is szelektíven
gyűjtött frakciók tisztességes válogatásával – a háztartásoknál
elérhető a csaknem teljes hulladékmentesség! A zöldhulladék
helyben való komposztálásának alternatívája lehet a közösségi – például a kialakítandó közösségi kertészetek szintjén
történő – gyűjtés és komposztálás.

Érdemes azonban kísérletezni azzal, hogy (társasháznyi, háztömbnyi volumenben) nagyméretű beltéri (pl. pincében, kukatárolóban) zárt gilisztakomposztálást végezzünk, melyhez
alapvetően a társasház aktivitására számítunk (ha nem személyesen, akkor vállalkozóra bízva), azonban az FKF hajlandó lesz
[széleskörű szakmai felügyeletet biztosítani](https://hulladekmentes.hu/2017/02/08/hogyan-komposztalj-lakasban-kert-nelkul/ 
"Hogyan komposztálj lakásban, kert nélkül?").
Lakóközösségi szinten, újépítésű társasházaknál kötelezővé tennénk a kialakítását, 
de a meglévő épületek esetében is támogatnánk a [közösségi komposztálást](https://svedpadlo.blog.hu/2012/03/14/hetkoznapok_2_resz#more4316171 
"Svédország").

Mivel a helyben komposztálásra nyilván még a legjobb programban sem minden lakos vehető rá, annak a lehetőségét is
meg kell teremteni, hogy közösségi komposztálási helyek
nyíljanak. Szó lehet egy-egy lakos szívességvállalásáról a
szomszédság számára, de ha az elhasznált fogyasztási cikkek
visszavételével analóg módon a zöldségeseknél, virágosoknál,
piacokon és temetőknél közösségi komposztálási pontokat
létesítünk (ez az említett szereplők hulladékcsökkentése révén
nekik közvetlen hasznot is hajt, de más ösztönzők is elképzelhetőek), akkor az egész városra jó lefedettséget kapunk. A
programba természetes módon a már meglevő közösségi kertek is bevonhatóak.

A nagyobb volumenben (konyhákon, vendéglátásban) keletkező, főleg ételmaradékból álló, potenciálisan veszélyes, de
biológiailag lebontható hulladékot (ennek a törvény által előírt
kezelése is más, mint a háztartási hulladéké), illetve a helyben
nem kezelt komposztálható hulladékot (olyan háztartási szerves hulladékot, amit se egyéni, se közösségi komposztálásba
nem tudnak leadni) célszerű központi gyűjtésben meghagyni,
és központilag feldolgozni. A logisztikának alapja a mai üzemi
konyhai konyhaihulladék-gyűjtés. Ennek a hulladékfrakciónak,
továbbá [a szennyvíziszapnak](http://biopsol.hu/files/file/Szennyviziszap_kezelesi_es_hasznositasi_strategia_2018_2023.pdf) a kezelését anaerob fermentáció keretében, biogáz-leválasztással célszerű végezni. A teljes
folyamat szénegyenlegének függvényében lehetünk megengedőek azt illetően, hogy olyan területeken, ahol megoldható
a helyi kezelés, mégiscsak megengedjük és működtetjük ezt
a szolgáltatást a lakosság felé is, és a lakossági biológiailag
lebomló hulladékot is ebbe a hulladékáramba irányítsuk. A fermentáció során keletkező biogázt célszerű a városi logisztika és
tömegközlekedés járműparkjában elégetni.

Felmerülhet az ételmaradékok és hasonló hulladékok szennyvíziszappal való olyan direkt egyesítése is, hogy ezt a hulladékfrakciót darálva a csatornarendszerbe juttatjuk. Ez egy ellentmondásos technika, mivel a szennyvízkezelő rendszert nagyon
megterheli, ugyanakkor e hulladékáramok közúti logisztikájához képest még ez is kedvező lehet. A kérdéskört figyelembe
vesszük, és ahol célszerűbb ez a választás, ott felülvizsgálat
után megengedhetővé tesszük.

Már a hulladékká válás előtt megfogható az élelmiszerhulladék egy tekintélyes része, ha a kereskedelmi élelmiszer-maradékot a szavatosság lejártának pillanatában megmentik, és
szociális programokba forgatják. Ilyen tevékenységet végez
például a [Magyar Élelmiszerbank Egyesület](https://www.elelmiszerbank.hu/hu/tevekenysegunk/aruhazi_mentes.html). Ezt a rendszert
a főváros (illetve az agglomeráció) területén teljeskörűvé (ha
van, lesz hozzá önkormányzati hatáskör, kötelezővé) tesszük,
s az erre vállalkozó civilszervezeteket egységes rendszerbe
invitáljuk. A minőségi partnerség keretében e programhoz
más szolgáltatók, illetve a kereskedelmi egységek is csatlakozhatnak. A megmentett élelmiszer felhasználását tekintve sem
kell majd sokat gondolkozniuk az önkormányzatoknak, hogy
annak hová kell kerülnie.

##### 5.2.5. Közösségi szemétprogramok és köztisztaság

A közterületek tisztasága alapvetően egy olyan kiterjedt és aprólékos foglalkozást, odafigyelést igénylő feladat, hogy önkormányzati
központosított eszközökkel még tökéletes működés és sokkal jobb
anyagi helyzet mellett sem lesz teljeskörűen – például a kertvárosokban – megoldható. Nemcsak lehetőség tehát, hanem szükséges is, hogy itt lakossági, közösségi programokkal terjesszük ki az
önkormányzat hatósugarát. Ezzel a közösségi önkormányzás egy
nagyon apró kezdeti lépését tesszük meg.

Az időről-időre felbukkanó, de a probléma súlyosságához képest
sajnos ritka szemétszedési akciókat szervezettebbé, gyakoribbá
kell tenni. Az önkormányzat eszközei a kertvárosokba, sőt azok
határán is túlra is elérő köztisztaság terén rendszerszinten korlátozottak, és azok is maradnak. Azonban ha az ilyen lakossági
felajánlások, vállalások rendszeresek, az tekinthető úgy is, mint
a saját ingatlan előtti közterület-tisztántartási kötelezettség valamilyen önkéntes kiterjesztése (pl. az egész tömb előtt, heti szemétszedés), és az ilyen felajánlások sokasága már képes arra,
hogy a város legutolsó zugába is rendszeresen elérjen.

Hasonló lakossági felajánlások keretében sokszorozhatnánk
meg a kertvárosi utcai szemétgyűjtők számát is. Ha ezeket egyegy közeli lakos ürítené, az önkormányzat a legnagyobb tehertől,
a köztisztasági munkásainak beláthatatlan mértékű lefoglalásától mentesülne, míg a felajánlást tevő polgár attól mentesülne,
hogy az eszközt – a kukát – neki kelljen biztosítania, kifizetnie
ahhoz, hogy aztán ingyen dolgozhasson a közérdekért.

„Szerencsére” a magasan urbanizált területeken jelentkezik, ezért
belátható munkaerő megmozgatásával, viszonylag hatékonyan
kezelhető probléma, hogy az utcák az eldobált szeméttől függetlenül is koszosodnak, egyre vállalhatatlanabb kinézetűvé válnak
– például sártól, portól, emberi és állati vizelettől, de erősebb esetben kutyagumitól, hányástól, innen-onnan kifolyó piszkos víztől is.
Erre nyilván nem megoldás, hogy a legközelebbi nagy esőig várunk,
hanem részletesen le kell fektetni, hogy egy-egy konkrét használati
típusú és burkolatú közterületet milyen rendszerességgel és milyen
módszerrel (szárazon sepréssel vagy nedvesen, locsolással, mosással, illetve mikor melyikkel) kell tisztítani. Ezt aztán a köztisztasági
szolgáltatón, az adott járdarészt fenntartó ingatlantulajdonoson,
-kezelőn, illetve az esetlegesen minőségi partnerség keretében ilyen
feladatot ellátó helyi vállalkozáson számon lehet és kell kérni.

Feladatunknak érezzük továbbá a forgalmasabb helyeken,
buszmegállókban a cigarettacsikkek és rágógumik hatékonyabb összegyűjtését, valamint különböző tájékoztató plakátokon szeretnénk felhívni az emberek figyelmét ezek környezetkárosító, és esztétikai problémáira. A megállóhelyek esetében
nem bíznánk a dohányosokra a tiltott terület kimérését – egyértelműen kijelölnénk a dohányzásra kijelölt hely határát, ahova
külön gyűjtőedényt helyezünk. Rövid távú célunk, hogy az utcai
szemetelést azonnali helyszíni bírsággal szorítsuk vissza.

Az utcák tisztaságának egyik leginkább előtérben levő és legmegoldatlanabb kérdése a kutyapiszok-kérdés. Amellett, hogy
a közterületek (különösen a parkok) alaposabb szemmel tartása ezen is javít, kísérletileg megvizsgáljuk a PooPrints cég
által kínált szolgáltatás bevezetését: a kutyák kötelező DNSregisztrációja után a produktum forrása egy [rutin-laborvizsgálattal kideríthető](https://www.pooprints.com/), 
majd a viszonylag magas bírság kiszabható.
A garantált lebukás esélye valószínűleg radikális hozzáállás-változást eredményezne. Szintén fel kell lépni az egyes helyeken
koncentráltan jelentkező kutyavizelet káros hatásai ellen is. Itt
passzív védelemként, megelőző jelleggel kihelyezett oszlopok
telepítésével egyidőben a fák mechanikus védelme (pl.: kaloda,
kőrakás stb.) nyújthatna megoldást, valamint a követő magatartás (lemosás, ártalmatlanítás) lehetne vállalható.

E téren mindenképpen kikérjük a kutyástársadalom véleményét, és velük együtt, velük egyeztetve haladunk a megoldás
felé vezető úton. Ebben a kérdésben ugyanis a fent leírt kutyapiszok-azonosítási rendszer kifejezetten annak a zéró toleranciás
szemléletnek a megtestesítője, ami szemben áll a szemléletformálással mint puhább, csak hosszabb távon eredményes, de
fenntartható megoldással. Nem célunk, hogy túlszabályozással,
hatósági erőszakkal kezeljük a problémát, azonban például
az illegális hulladéklerakás vagy a dohányzási szabályok nem
betartása mint párhuzamos példák is jól illusztrálják, hogy a
rövid és hosszú távú megoldások optimális kombinációjában
az ilyen intézkedések is valamikor szerepet kaphatnak.

##### 5.2.6. A hulladéklogisztika kérdései

A [2018-as szemétkáosz](https://index.hu/aktak/szemetkaosz/) nemcsak a kormány, illetve a kukaholding szervezőmunkájának elégtelenségére mutatott rá. Azzal is
szembesülnünk kell, hogy a városi hulladéklogisztika jelentős
emberi erőforrást köt le, és emellett hatalmas járműhasználattal is
jár. Ha a város méretei alapján alsó becslésként feltételezzük, hogy
minden kukásautó átlag 15 tonna szeméttel oda-vissza átlagosan
10 kilométert tesz meg sima szállítójárműként (a pusztazámori lerakóhoz vagy a rákospalotai égetőhöz) kilométerenként 500 forintos
költséggel, akkor is évi csaknem 400 millió forint költsége van csak
annak, hogy az autók a gyűjtőkör után a lerakási ponthoz mennek.
Ezt az erőforrás-felhasználást is minimalizálni kell.

A dugóhelyzet ismeretében (smart city!) úgy szervezzük, illetve
ütemezzük a kukásautók mozgását, hogy azok a reggeli csúcsidőszakokat és más időszakos szűk keresztmetszeteket elkerüljék. A
hulladékcsökkentés (lásd fent) hatással lesz a gyűjtőjáratok sűrűségére is. A vegyes szemét ürítésének kéthetire ritkítása, illetve a
zöldhulladék kertvárosi gyűjtésének opcionális működése tehát
jelentős megtakarítással jár. Ennek nagyobbik részét a szelektív gyűjtés gyakoribbá tételére fordíthatjuk (erre csak a családi
házaknál van szükség, hiszen a társasházak alapvetően már ma
is heti ürítéssel működnek), kisebbik része nettó megtakarítás.

A hulladék különböző fajtáinak feldolgozóüzembe, égetőbe juttatásában újra szerepet kaphat a vasúti szállítás. A városnak sok
pontján megoldható napközben a vasúti szerelvényekre való
átrakodás (a szemét azon ritka rakományfajták közé tartozik,
ahol az átrakodás logisztikailag kedvező lehet), és így a kukásautók gyűjtőjáraton kívüli mozgása minimalizálható.

A hulladéklogisztika és -körforgás globális kérdését érinti a
kínai szemétimport 2018 eleji leállása, ami egy másik nagyon
fontos problémára irányította rá a figyelmünket: nemcsak környezetszennyező, de nehezen szervezhető és nem felelősségteljes viselkedés arra támaszkodni, hogy a szemetünket nem
helyben dolgozzuk fel, hanem majd valaki valamilyen előírásokat valamennyire betartva a világ másik felén valamit csinál
vele. Miután ebből már Kína sem kér, immár nemcsak erkölcsi
és globális fenntarthatósági, hanem nagyon is konkrét helyi
problémává vált a keletkező „jó minőségű” szelektált hulladék
kezelése is. A probléma megoldására haladéktalanul meg kell
kezdeni azoknak a feldolgozókapacitásoknak a kiépítését, amelyek helyben, Magyarországon vagy legalább Közép-Európában
intézik el a kérdést. Ez a stratégia világszerte el kell, hogy terjedjen, hiszen a szemét-világkereskedelmen alapuló rendszer, és
ezzel a [hulladék-újrafeldolgozás is összeomlóban van](https://444.hu/2019/03/22/nem-igazan-mukodik-a-hulladekok-ujrahasznositasa-de-nem-is-az-volna-a-megoldas-a-vilag-szemetproblemajara). Mivel
üzemi szinten valószínűleg nehezen lesz ez nyereségessé tehető,
pályázati pénzek felhasználását, az Európai Unió által finanszírozott programok indítását és egy ilyen jelentős iparfejlesztési
programban a környező nagyvárosokkal (akár Pozsonnyal és
Béccsel) való konzorciumot is meg kell fontolni.

Ugyanakkor elgondolkodtató, hogy vajon mennyire fenntartható egy olyan globális rendszer, ahol folyamatosan szinte csak
egy irányba halad a rövid élettartamú, egyre rosszabb minőségű
– terméknek nevezett – hulladékáram. Ez ellen legalább tájékoztatás szintjén fel fogunk lépni, hogy lassú szemléletformálással
hosszú távon megelőzzük a feleslegesen nagy szeméttermelést.

#### 5.3. Klímavédelem és levegőtisztaság

A Sétáló Budapest programnak talán a legfontosabb vállalása,
hogy javítani fog Budapest levegőminőségén, hogy ezen téren
se okozzon akkora hátrányt a városi életforma, mint most. A
legfontosabb megoldási lehetőség a légszennyezési források
eliminálása, drasztikus csökkentése. Ezt a közlekedési rendszer
átalakításával, a lehető legnagyobb mértékű zöldterület-fejlesztéssel, valamint hosszú távon a fűtési rendszer környezetkímélőbbé alakításával tervezzük megvalósítani.

A városban élőknek a mindennapok szintjén nincs idejük és
lehetőségük az ajánlott napi egy-két órát kiutazniuk a városból, és azt friss levegőn, természetközeli környezetben tölteniük. A belterek szellőztetése során is csak rossz minőségű
levegőt tudnak bejuttatni a lakásba, irodába. Az elhasznált
levegő fáradtságot, nyugtalanságot, ingerültségérzetet, szélsőséges esetben ájulást okoz, amely fűtési szezonban fokozódik.
Hosszabb távon a szálló por tüdőbe is lejutó PM2,5, PM10-es
frakciójának nagy koncentrációja légúti megbetegedésekhez és
végső soron átlagosan rövidebb élettartamhoz vezet.

A légszennyezés-monitoring rendszer jelenleg az Agrárminisztériumon belül működik. Szándékunk szerint az üzemeltetés
operatív részét a fővárosnak kell átvennie – megőrizve a minisztériumnál és háttérintézményeinél a kapcsolódó jogalkotási,
szakmai és kutatási hátteret. A helyhez kötött levegőtisztasági
mérőpont-hálózatot nemcsak emiatt kell sokkal sűrűbbre kiépíteni, hanem azért is, hogy az előírt határértékek túllépésének 
esetén a városvezetés „automatikus” (mérlegelés nélkül elrendelendő) intézkedéseket tudjon foganatosítani (smart city!).
Ezek között értelemszerűen a közúti közlekedés mérséklése,
valamint a tömegközlekedésen adekvát mértékű többletkapacitás biztosítása szerepel első helyen.

_„A kültéri levegő szállópor-tartalmának hosszú távú hatásai a
következők: a várható élettartam jelentős csökkenése a szív- és
érrendszeri, a légzőszervi betegségek, valamint a tüdőrák miatti
halálozás növekedése következtében. Irodalmi adatok támasztják alá, hogy a közlekedési eredetű levegőszennyezés (magában
foglalva a szállópor-szennyeződést is) a forgalmas utak mentén
élő lakosság körében nagyobb mértékben fejti ki a káros hatásokat. Meg kell jegyezni, a [szálló por](http://oki.antsz.hu/files/dokumentumtar/Az_egyes_legszennyezok_egeszsegkarosito_hatasai.pdf 
"Az egyes légszennyezők legfontosabb egészségkárosító hatásai") még a legalacsonyabb koncentrációban is káros.”_ 

A levegőminőséget elsősorban a közúti közlekedés (a minőségjavulást sajnos mennyiségi bővülés ellensúlyozza), a térségi háttérszennyezettség, a lakossági források, valamint az erőművek
rontják. [Ipari szennyezés gyakorlatilag nincs](https://www.tankonyvtar.hu/hu/tartalom/tamop425/0047_Salma_Kornyezetkemia/adatok.html 
"Környezetkémia"). „Jelentős porképző
felületek a rozsdaövezeti területek és az elégtelenül takarított útfelületek. A belső területeken a biológiailag aktív zöldfelületek csökkenése is szerepet játszik a levegőminőség romlásában."

A fenti helyzetleírás a helyi szennyezéscsökkentés alapvető
módozataira is útmutatást ad. Ezek körében említhető a rendőri,
rendészeti (régebben: közterület-felügyeleti) szervek felszerelése
mobil mérőkészülékkel, akik lakossági bejelentés (vagy a jelenleg 12 mérőpont sokszorosára növelését követően automatikus
értesítés) után kivonulnak az érintett területre, és intézkednek
az aktuális szabálysértő szennyezés megszüntetése érdekében.
Vállaljuk, hogy városszerte telepítünk a forgalmasabb közlekedési csomópontok környezetébe legalább még 100 levegőminőség-mérő készüléket, és ezek mellett 50 mobil mérőeszközt is.

A kerti zöldhulladék-égetést a teljes fővárosban tiltani fogjuk, és
ennek, valamint a háztartási kazánokban való szemétégetési
tilalomnak teljeskörűen érvényt próbálunk szerezni. A Levegő
Munkacsoport készített egy felmérést az illegális lakossági szemétégetésről, amely jól bemutatja a problémakör volumenét,
és az ellen való [fellépés szükségességét](https://www.levego.hu/sites/default/files/Szemetegetes_tanulmany.pdf 
"Illegális lakossági szemétégetés hazánkban").

Hosszabb távon (nagyságrendileg egy évtized alatt) kerülhet sor
a jelentős helyi légszennyezésért felelős szilárd tüzelésű épületfűtés kivezetésére. Még hosszabb távon (legalább két évtized
alatt) a gázfűtés is kivezetendő – ennek már nem helyi, hanem
globális széndioxid-csökkentési céljai vannak. A teljes magyar
energiafogyasztás hatoda megspórolható lenne a[ lakóépületek
energiahatékony felújításával](https://habitat.hu/mivel-foglalkozunk/lakhatasi-jelentesek/lakhatasi-jelentes-2018/lakasminoseg-es-energiaszegenyseg/ 
"Habitat for Humanity: Éves jelentés a lakhatási szegénységről, 2018").

Ez nyilvánvalóan nem a lakosság érdekeinek ellenében történik
meg, hanem olyan épületenergetikai fejlesztésekkel párhuzamosan, amelyek lehetővé teszik, hogy ez a váltás a lakók számára ne
jelentsen anyagi hátrányt, a fejlesztés még a legrosszabb esetben
is finanszírozható legyen a hatékonyabb működés révén keletkező megtakarításból (valódi rezsicsökkentés!). A kulcsszó az
[ESCO-finanszírozás](https://en.wikipedia.org/wiki/Energy_service_company), ahol egy tőkeerős szereplő (mondjuk bank
vagy energetikai cég) a jövőbeli megtakarítást a biztos megtérülés zálogának tekintve finanszírozza a fejlesztést, és a törlesztés
ideje alatt ezt megtakarítást kapja meg. Ha az önkormányzati
hivatalok vagy akár a szakmai szereplők az ügyintézésben és a
tervezésben is rutinszerűen megadnak minden segítséget, akkor
az épületenergetikai felújítások a lakók, lakástulajdonosok számára bürokrácia- és kockázatmentes folyamattá tehetőek, gyakorlatilag egy igen-nem döntésre redukálódnak.

Az épületenergetikai korszerűsítési programok részeként ösztönözni kell, hogy a társasházak vizsgálják meg a napelemek és napkollektorok kiépítésének lehetőségeit és költségeit. Az eszközök
telepítésére pályázati rendszerben szükséges lehetőséget kínálni.
Az épületenergetika terén maguk az önkormányzatok is kell,
hogy lépjenek az épületállományuk korszerűsítésével. Pl. csak
a Fővárosi Önkormányzat tulajdonában kb. [250 intézmény található](http://budapest.hu/Documents/20111118_energia_akcioterv_SEAP.docx 
"Budapest főváros fenttarthatóenergia-akcióprogramja (SEAP), 2011"), összesen 1 574 916 m2 fűtött alapterületen, 5 682 615 m3
fűtött épülettérfogattal.

Az összes ágazatra kiterjedő szemléletmódunknak köszönhetően
bízunk abban, és nem kisebb középtávú célt tűzünk ki magunk
elé, mint hogy tíz év alatt felére csökkentjük a „helyi szereplők” (az
önkormányzati intézményrendszer, a helyi vállalkozások, illetve a
lakosság – hiszen rájuk van közvetlen befolyása az önkormányzati
politikának) széndioxid-kibocsátását. E cél elérésében a legfontosabb eszközeink az alábbiak lesznek: a közlekedést érintő (forgalomcsillapító, tömegközlekedésre csábító, technológiafejlesztő)
változások, az önkormányzati intézményrendszer, a lakosság és a
minősített partnervállalkozások szemétcsökkentése (ez ugyanis
részben az égetőbe kerülne), az épületenergetikai szemléletváltás, valamint a szén-dioxid megkötésében kulcsfontosságú zöld
infrastruktúra robbanásszerű fejlesztése lesznek. Az épületenergetikai átállás egy cikluson túlmenő folyamat, de a többi változás
lényegében már öt év alatt megvalósulhat.

A helyi szennyezés és a széndioxid-kibocsátás csökkentésében az egyik legfontosabb szereplő a városi zöld infrastruktúra,
amelynek fejlesztési stratégiáját külön fejezetben ismertetjük.

#### 5.4. A klímaadaptáció egyéb intézkedései

Fővárosi szinten is mindent meg kell tennünk a klímaváltozás
fékezése, a klímaváltozáshoz hozzájáruló kibocsátások csökkentése érdekében, ugyanakkor a realitás az, hogy a klímaváltozás egyre inkább a mindennapok része: jelentős energiákat
kell fordítani a klímaváltozás hatásaihoz való alkalmazkodásra,
a klímaadaptációra.

Az alább felsorolt intézkedéseket [Budapest 2018-as klímastratégiája](http://budapest.hu/Documents/klimastrategia/Bp_Klimastrategi%C3%A1ja_vegleges_KGY%20elfogadott.pdf 
"Budapest klímastratégiája, 2018") alapján emeltük be a programba – tehát itt is igaz, hogy
felmérésekért, stratégiai alapvetésekért, intézkedési tervekért
már nem kell messzire nyúlni, ugyanakkor arról gondoskodni kell,
hogy ezek ténylegesen megvalósuljanak. A főváros vezetésének
egy radikális zöld fordulata híján ugyanis kevéssé hihető, hogy
az alábbi, már szükségesnek kijelölt eszközöket egy XX. századi,
„hagyományos” gondolkodású városvezetés ténylegesen beveti.

1. A mind gyakoribbá váló [időjárási szélsőségek](# "Ebben a főszerepet a városi zöld (és kék) infrastruktúra vállalja, így a klímaadaptáció részletes kérdései is abban a fejezetben jelennek meg.") hatásainak
mérséklése. Hatásviselők: épületek, közlekedési infrastruktúra, növényzet, emberek (speciálisan érzékeny
csoportok).
    * A hőhullámok hatásainak mérséklése, az átlagos hővisszatartás csökkentése a hőszigetek hűtése által. A városi
növényzet természetes légkondicionálást és a városklíma javítását, a levegő minőségének javítását jelenti. A
lebegő részecskék megkötése, párásítás, pufferhatás
hőmérsékleti extremitások esetén.
    * A város, a városi klímát és annak változását (hőhullámok, viharok, stb.) tűrő növényfajok (szintén fontos:
pollenallergia).
    * Szélsőségesen sok (egyszerre lehulló) csapadék kezelése
– elvezetés mellett gyűjtés, megkötés (esőkertek pufferként, növényzetes szűrők – bioswale –, melyek a városról
és a levegőből lemosott szennyezést szűrik, zöldtetők,
zöldfalak, rezervoárok). A pufferelt vízmennyiséget szárazabb időszakban a növényzet öntözésére használhatjuk.
    * A szélviharok hatásainak mérséklése.
2. A klímaváltozást okozó faktorok mérséklése; a szén-dioxid
és más üvegházhatású gázok kibocsátásának csökkentése –
épületenergetika, közlekedés, hulladékgazdálkodás.
    * Az épületek, az ipari termelő és szolgáltató létesítmények
energiahatékonyságának javítása, valamint a megújuló
energiaforrások részarányának növelése; fűtéskorszerűsítés.
    * A közlekedési rendszerek energiahatékonyságának javítása és a környezetbarát közlekedési módok támogatása
és fejlesztése.
    * A hulladékégetés visszaszorítása.
    * Szemléletformálási, klímatudatossági intézkedések.
3. Az utcákon a közkutak, szélesebb körben az egyéb vízforrások elérhetősége.
    * Nemcsak a hagyományos utcai közkutaton, hanem tűzcsapra szerelve is (kereshető: ivocsap.hu, BudapestGreen
applikáció).
    * A vízbázisok és az ivóvízellátás klímasérülékenységének
vizsgálata.

#### 5.5. Talaj- és víztisztaság

##### 5.5.1. A talaj- és vízszennyezés forrásai

A Sétáló Budapest program nem kirakatmegoldásokat és látszatprojekteket fogalmaz meg, hanem sokszor szemmel nem látható,
ám a budapesti lakosok életvitelét és egészségét nagyban befolyásoló kérdéseket is elő mer venni. Egyik legfőbb ilyen kérdés a
talaj és víztisztaság, mely komplex megközelítést igényel a téma
rétegzettsége valamint sokszereplős mivolta miatt (mezőgazdaság, ipar, vendéglátás, illegális lerakók stb.). Leegyszerűsítve:
tiszta víz és talaj nélkül nem létezhet zöld Budapest, ám ennek
eléréséhez nyilván nem számolhatjuk fel az összes szennyezést
kibocsátó gazdasági tevékenységet, hanem a szennyezést elkerülő technológiák, folyamatok telepítésére van szükség.

Budapest talajának és vizeinek szennyezettségében két fő
szennyeződéstípust különböztethetünk meg. Az egyik a mindenhol jelenlévő diffúz szennyeződés, mely a leginkább a
csatornázottság hiányából, a mezőgazdaságból és az ezekből
eredő talajvíz-szennyezettségből, továbbá a levegőből – esők
révén és máshogy – kiülepedő szennyeződésekből ered, valamint az ipari létesítmények felszíni vizekbe kibocsátott, vízminőséget befolyásoló szennyvizeiből.

A csatornázottság Budapesten már elérte a csaknem 100%-os
szintet, valamint a mezőgazdasági hatással is jellemzően már
csak ott kell számolni, ahol a fővároson túlról jövő szennyezések
elérik a főváros területét: a patakoknál és felszín alatti víztesteknél. Ennek a problémának a megoldása tehát agglomerációs
összefogást, közös stratégiákat igényel. Várakozásaink szerint
a levegőszennyezést drasztikusan csökkentő intézkedéseink
folytán a fővárosi levegő minősége sokat fog javulni, ezért vízszennyező forrásként ez is kevésbé lesz meghatározó. Az ennek
ellenére hosszabb távon is megmaradó csapadékszennyezettség hatásainak csökkentésében meghatározó szerepet játszik a
városi zöld infrastruktúra fejlesztése, „mindenhová eljutása”.

A felszíni vizekbe történő kibocsátás engedélyhez kötött, ezért
ez a terület könnyen monitorozható, szigorúbb határértékek
bevezetésével és hatékony ellenőrzéssel könnyen és gyorsan
rászoríthatók az ipari szereplők a környezetbarát működésre, a
megfelelő kiépítési, átállási időt szem előtt tartva természetesen.

Emellett a lakossági, illetve városüzmeltetéssel kapcsolatos, jellemzően a lakott területeken jelentkező diffúz szennyezéseket is csökkenteni kell. A veszélyeshulladék-fajták
alaposabb gyűjtésén túl ez a szennyezést okozó tevékenységek, technológiák visszaszorítását is jelenti. Például amellett,
hogy a megfelelő irtás hiányában elszaporodott patkányokat
az urbanizált területekről újra ki kell irtani, fontos leszögezni,
hogy a legbiztosabb megoldás, a mérgezett csalétek kihelyezése a természetes élőhelyekhez közel alkalmazva veszélyes
minden ott előforduló, és a csalétekhez hozzáférő állat, valamint azok ragadozói számára is (és egyébként itt már nem is
hatékony). Ennél maradandóbb szennyezést okoz, és mégis
sokkal elterjedtebben használják a vegyszeres gyomirtást. Ezt
mind a lakosság, mind a különféle infrastruktúrafenntartó
szervezetek stb. számára meg kell tiltani. Ezzel csatlakozunk
például [Berlin](https://www.berlin.de/senuvk/natur_gruen/naturschutz/downloads/publikationen/biologische_vielfalt_strategie.pdf) 
és [Párizs](https://www.paris.fr/biodiversite#le-plan-biodiversite-2018-2024_16, https://api-site-cdn.paris.fr/images/99493) 
társaságához, amelyek már gyomirtószer-mentes városnak nyilvánították magukat.

A fenti diffúz szennyezések mellett vannak koncentrált, egyegy területet érintő problémagócok. [Budapest környezeti
programja](http://budapest.hu/Documents/BKP_2021_0503.pdf "Budapest környezeti programja, 2017–2021") is felsorol ilyeneket, de számtalan rejtett gócra is
kell számítani. Ezek megszüntetése a főváros teherviselőképességéhez mérten jellemzően jelentős összegekbe kerül, de
ennek ellenére nem lehet tovább várni a felszámolásukkal. A
finanszírozás terén elsősorban EU-s forrásokra alapozunk –
például a víz-keretirányelv 2030-ra kitolt céljainak teljesítése
kapcsán. Alternatív megoldás – többek között a híres Illatos
úti szennyezés a gázgyári szennyezés vagy a Cséry-telep esetében –, hogy az ingatlanfejlesztő kötelezhető a kármentesítésre
– a szerződésnek megfelelően nyomott áron történő értékesítés
mellett. Ennek hiányzó jogi alapjait szükséges megteremteni.
Jellemzően a barnaövezetekben jelenleg is folynak, vagy folytak, de jelenleg még rejtve pihennek olyan szennyeződések,
amelyek az adott terület funkcióváltását és városi használatát
érdemben akadályozzák. Ezt jól illusztrálja, hogy 2015-ben
170 helyszínen folyt környezeti kármentesítés a Pest megyei
kormányhivatal területén. Azért, hogy ebben a kérdéskörben
tisztábban lássunk, átláthatóbb mérési rendszerekre, teljesen
átlátható megbízásokra, független szereplőkre és nyilvános térinformatikai adatbázisok építésére van szükség.

A talajt és a vízbázisokat fenyegető szennyeződési gócok felszámolását célozhatja meg egy, az Amerikai Egyesült Államokból
vett stratégia ([Superfunds](https://en.wikipedia.org/wiki/Superfund)). Az amerikaiak pár, a krónikus talajés vízszennyezés hatására kialakult tragédia hatására határozták el, hogy ezt a rendszert létrehozzák. A fő célkitűzések:

* Az emberi élet és környezet védelme a szennyezett területek
kármentesítésével
* A felelősök fizetnek (törvényileg kötelező, és a bűnüldöző
szervek által támogatva)
* Helyi közösségek bevonása a folyamatba (új munkahelyek,
döntéshozatal, tájékoztatás)
* A területek újra használatba bocsátása
A feltáratlan gócpontok kataszterezése érdekében tervezzük
független szakmai szervezet bevonását, vizsgáló szervezetként.
Ez a stratégia megoldást nyújthat Budapesten a kármentesítési
kötelezettségek vagy eltitkolt állapot miatt jelenleg helyre nem
hozható barnamezős területek újra használatba vételéhez.

Az első ciklus végéig (azaz öt éven belül) kiépítjük a lakosságot
teljeskörűen tájékoztató adatbázist, független feddhetetlen
szereplőket bízunk meg a kármentesítendő területek felkutatásával, a legveszélyesebb területeken beavatkozunk, a helyzetet
minden felderített esetben legalább konzerváljuk. A továbbiakban a kármentesítéseket veszélyességük sorrendjében akár
külső magánszereplőkkel, akár a vízügyön belül (tőkésítés szükséges ez esetben) elvégezzük. A további lehetséges – akár külső
– szennyeződések miatt megfigyelő hálózatot tartunk fenn (akár
magánkutak vízmintáinak vizsgálatával).

##### 5.5.2. A víz természetesebb körforgása, a víz védelme

A városban a talaj vízháztartása szempontjából a legnagyobb
problémákat az okozza, hogy a természetes vízáteresztő talajfelszínt kicseréljük át nem eresztőre (utak, épületek). Ekkor a
csapadék, amely a levegőből, illetve az említett felületekről
lemosott szennyeződést is magával viszi a csatornarendszer,
majd a Duna felé, abban a pillanatban, hogy leesett, egy igen
erős löketként azonnal távozik is („záporvíz”). Szükség van e
löketek enyhítésére, a víz esetleges tisztábbá tételére, illetve
arra is, hogy a csapadékvízből minél több hasznosuljon helyben, a helyi zöld területek nedvesség-utánpótlására.

Ennek érdekében:
1. A külső, jellemzően kertvárosi kerületekben és az agglomerációban esővízgyűjtő tárolókat telepítő programot kell
indítani, amivel a lakosságnál létesíthető egy pufferkapacitás (lényegében egy szétosztott víztározó), amit az aszályos
időszakokban szabadon felhasználhatnak fűlocsolásra,
a veteményes öntözésre stb. Az ennek támogatásához
szükséges forrás részben onnan biztosítható, hogy ekkor a
szennyvíztisztítókra zúduló záporvizek volumene csökken,
és ez infrastruktúrabővítést tesz elkerülhetővé.
2. A belvárosi és a köztes zónában levő infrastruktúrát legfőképpen a városi zöld infrastruktúra segítségével úgy kell
kialakítani, hogy annak elemei elnyelhessék a csapadékot.
A zöldfelületeken keresztülfolyó esővíz tisztul is.
    * Swale: keskeny, nyitott, beültetett csatorna (árok), mely
lefolyást enged a csapadéknak és tisztítja a szennyeződésektől. Ez a megoldás főként olyan helyekre alkalmas,
ahol elég hely van, így kiváltható a csatorna. A rendszer
lassítja a vízfolyást és „megköti” az üledéket – ezáltal
javítva a vízminőséget.
    * A tetőket, nagy parkolókat, tereket, útfelületeket tagoló
zöldfelületek kialakíthatóak „esőkertként” (rain garden).
Speciális talajszűrő közeggel ezek az utak által szállított
csapadékot tisztítják is. Két típusukat különböztetjük
meg: első esetben a tisztított vizet engedi átszivárogni
a talajba, míg második esetben elvezeti, puffereli is azt
későbbi felhasználásra.
    * Utcai intenzív zöldterület: a tervezés során a fákkal és
egyéb növényekkel meg lehet törni az útburkolat homogén felületét, ezáltal egyfajta lefolyóvá tenni a növény
alatti területet a mélyebb talajrétegek felé.
    * A favájatok (tree pit) növelik a kisebb növényekkel beültethető területet is, és több helyet hagynak a fák gyökereinek.
    * Passzív öntözés: a burkolaton való lefolyást olyan
irányba kell terelni ahol, az zöldfelülettel érintkezik, így
garantálva a növények öntözését, egyszersmind némi
tisztulást és pufferelést is.
3. Vízáteresztő burkolat: olyan burkolat, mely átereszti az esőt
a talaj felé. Gondot okozhat, hogy ez talajvízszint-emelkedéssel jár, ezért a belvárosi, és egyszerre árvíz vagy talajvíz
szempontjából érzékeny területekre nem ajánlott, kívül
viszont minden mennyiségben.

Az első ciklus végéig esővízgyűjtő programot indítunk minden
külső kerületben; lehetőleg az agglomerációs településekkel
együttműködve. Megterveztetjük a szükséges vízáteresztő és
zöld infrastruktúrát a belsőbb részeken is, kiépítését megkezdjük a rendelkezésre álló források függvényében. A továbbiakban – öt éven túl – a zöld infrastruktúra teljes kiépítése következik, esetleg szükségtározók építése, ha a lakossági kapacitás
nem elegendő.

A város által közvetlenül használt ivóvízkutakat külön tanulmányozni kell. A klímaváltozás és a városi burkolatok miatti egyenetlenebb csapadéklefolyás mellett a Duna szeszélyesebb vízjárása is veszélyt jelenthet rájuk; továbbá a lakossági illegális
kútfúrások is, melyek során sok esetben helytelen cementezés
miatt a szennyezett talajvíz közvetlenül a tiszta rétegvízbe jut,
és elszennyezi azt. Szintén az ivóvíz és infrastruktúrájának
védelméhez kapcsolódik a még megmaradt azbeszttartalmú
nyomócsövek cseréje. Ez olyan mértékű költséget jelent, hogy
arra rövid távon nem számíthatunk, azonban minden eddiginél pontosabb állapotfelmérést végzünk (pl. az [Utilitis Israel
Ltd](https://www.youtube.com/watch?v=_a-CwYy7KZE). eljárásának használatával, és a cserére menetrendet
állítunk fel).

Az első ciklusban megoldható az egyenletes lefolyás megoldása a fentebb már említett áteresztő burkolatokkal. Az illegális,
rossz minőségű kutakat is feltérképezzük, megszüntetjük. Az
ivóvíz-csőhálózat karbantartása, valamint a források függvényében cseréjének elkezdése a városi zöld infrastruktúra építésével
párhuzamosan történik. Az azbeszt csőhálózat teljes cseréje
csak később valósulhat meg.

A kisvízfolyások állapotát rendezni kell, mivel több esetben ezek
adják a külső városrészek sétálózónáinak legértékesebb pontjait (a 2030-as víz keretirányelv határdátuma jogilag is kötelezővé teszi ezt). A mai élettelen és szennyezett mivoltukban is
emberek százai veszik igénybe ezeket aktív kikapcsolódásra
– például a Rákos-patak töltésén létesített gyalogutat is. Így nélkülözhetetlen a vízfolyások rehabilitációja, melyre a fővárosnak
már elkészített program áll a rendelkezésére. Az abban foglaltakat csupán végre kell hajtani.

A kisvízfolyásokba történő ipari kibocsátást az első ciklusban
radikálisan csökkentjük, szükség esetén a városhatárra tisztítókat építünk; optimális esetben a programunkba a felső szakaszon lévő településeket is bevonjuk. A betonozott medreket
felbontjuk, a vízhez lejutási pontokat építünk, természetes
vagy aközeli patakpartokat alakítunk ki, a patakpartokra a
szükséges és lehetséges mértékben rekreációs építményeket
is emelünk. Hosszabb távra vizsgáljuk duzzasztott tározótavak
létesítését az árvízvédelem érdekében és a városi klíma optimalizálásáért – de kizárólag a környező ökoszisztéma egészségét nem károsítva.

Az agglomerációból érkező lakossági eredetű szennyezést
segít megfogni egy házi víztisztítók telepítését segítő program.
A külső kerületi és agglomerációs területeken tovább csökkenthető a fővárosi szennyvíztelepeken kezelendő vagy nem is
kezelt szennyvíz kibocsátása, ha a házi víztisztító telepek létesítését támogatja a főváros. Mivel ezen területek korábban sokáig
nem kapcsolódtak, vagy még most sem kapcsolódtak a csatornahálózathoz, tipikusan minden háztartásnál vannak emésztőgödrök, amelyek azelőtt a szennyvíz tárolására szolgáltak.
Jelenleg ezek már funkció nélkül állnak, miközben átalakításuk
minimális költségeket emésztene fel, és jelentősen visszaszorítaná a vízhasználatot, továbbá jó minőségű trágyához és öntözővízhez juttatná a hobbikert-tulajdonosokat.

A program igényeit az első ciklusban felmérjük, évenként meghatározott számú projektet kivitelezünk (forrásoktól függő
mennyiségben). A megtermelt komposzt-trágya elegyet fel
nem használás esetén egy fővárosi vállalkozás gyűjtené és
értékesítené.

#### 5.6. Zaj-, rezgés- és fényszennyezés

A különféle technológiai rendszerekből nem anyagok (hanem
energia) formájában kiáramló szennyezést képviseli a zaj-, a
rezgés- és a fényszennyezés. Ezek közül a főváros egyik legnagyobb környezeti problémája a jelentős zaj- és rezgésterheltség, 
amely jellemzően a [közlekedési létesítmények](# "Budapest2030, p. 112") mentén 
keletkezik. Jelentős zajterheléssel érintett a lakosság több mint
kétharmada. A terhelés a levegőszennyezéssel szinte tökéletes párhuzamban az alábbi eszközökkel csökkenthető:
* Forgalomkorlátozás a központi sétálózóna és a külvárosi
zónák kijelölése révén, a központi zónát körülölelő behajtási zóna segítségével, illetve egyedi intézkedésekkel.
* Tömegközlekedési fejlesztések általában (kapacitásnövelés az autóforgalom helyett, halkabb elektromos buszok,
önjáró trolik beszerzése).
* Pályakorszerűsítés, pályaátépítés (elsősorban vasúti, de
közúti is).
* A zöld infrastruktúra intenzív fejlesztése: a növényzet zajcsökkentő hatása csak jelentősebb borítás esetén, a lombozat
megléte esetén érvényesül (kivéve a füves villamosvágányokat, ahol a felszínről visszavert zaj már a gyeptől is jelentősen
csökken); a zöldterületek rezgéscsillapítása is jelentős.
* Extrém zaj- (és fény-) szennyezéssel járó események, alkalmak mérséklése, megszüntetése. [A tűzijátékok érdemi korlátozása](https://www.kemma.hu/kozelet/helyi-kozelet/tata-buszkelehet-tuzijatek-helyett-vadludak-1350082/ 
"Tata városa 2018-tól az újévi tűzijátékot betiltotta a vadludak elviselhetetlen zavarása miatt.") – helyettük alternatív kevésbé zajos megoldások –,
a szilveszteri, jelentős szemetet is termelő magánhajcihők
mederbe terelése. A fővárosi augusztus 20-ai tűzijáték
fontosságáról, szükségességéről meg szeretnénk tudni, mi
az emberek véleménye. Meg tudnának-e válni a több milliós
költségvetésű eseménytől a környezetvédelem kedvéért?
* Az épületek passzív védelme – de erre csak a legvégső esetben, eseti jelleggel szabad hagyatkozni.
* Gondoskodunk arról, hogy a Red Bull Air Race budapesti
programja soha ne is térjen vissza Budapestre.

A zajterhelés terén önmagában is jelentős forrás a ferihegyi
repülőtér. Mivel forgalma még messze nem éri el azt a szintet,
ahol új repülőtér építése válik szükségessé, nem számíthatunk
arra, nem kényszeríthetjük ki, hogy az üzemeltető ilyen lépést
tegyen (más szereplő az üzemeltetési szerződés értelmében
ilyet nem is tehet). Ugyanakkor sokat tehetünk a már meglevő
zajvédelmi korlátozások betartásáért. Jelenleg a hajnali 0 és 5
óra közti repülési korlátozás (hat mozgás lenne szabad ebben az
idősávban) betartatása Európában Budapesten az egyik legkevésbé szigorú, így több légitársaság egyenesen arra optimalizál,
hogy ha késése van, Budapesten „lógjon bele” a tiltott idősávba.
Ez nulla óra körül akár torlódásokat is okoz, ami miatt a leszállások irányonkénti lakosságbarátabb elosztása se lehetséges.

Általában, egész nap törekedni kellene arra, hogy a leszállási
irányok a lakosságot kevésbé zavaró módon legyenek elosztva
– ebben még van tartalék –, de az alacsonyabb intenzitású éjszakai repülések se koncentráltan zúduljanak egy-egy kevésbé
problémásnak tekintett irányra. A repülési műveletek lakosságbarátabb elosztását hátráltatja, hogy a repülőtér második futópályája az akkori előírásoknak sem megfelelő módon,
Rákoshegy városrészhez irreálisan közel épült meg. Ezt a használatba vétel utáni évtől (1984-től) 2005-ig (érdekes módon a
privatizációhoz közeli időpontig) a Rákoshegy felé (13L küszöb)
mutató műveletek tiltásával orvosolták, de ez a korlátozás
később fellazult, illetve a probléma kisebbítése céljából a repülőtér zajgátló védőövezetének (annak a területnek, amelyen
belül a repülőtér kiemelten felelős a zajáért) kijelölése [irreálisan
alacsony forgalmi előrejelzések alapján történt meg](https://atlatszo.hu/2017/06/15/vesztesre-allnak-a-kornyekbeliek-a-ferihegyi-repuloterrel-vivott-harcban-elviselhetetlen-a-zajszennyezes/).

A fényszennyezés esetében még ki kell emelni, hogy nemcsak
pazarlás, de számos állatfaj életét végzetesen befolyásolja, a
madár- és denevérvonulást zavarja. Általában szükség van a felfelé is szóró világítótestek fokozatos cseréjére, de az olyan kisebb
intézkedésekre is rendre sort kell keríteni, mint például a hidak
felfelé irányuló világításának tompítása a kérészek rajzása idején.
Magasan urbanizált (leginkább belvárosi) területeken mi is kezdeményezzük az üzletportálok jobb kivilágítását, mert az a biztonság- és gondozottságérzet szempontjából igen hasznos, azonban
ezen a téren is kerülni kell a felesleges fénykibocsátást (a fényerő
korlátozásával, illetve mozgásérzékelős megoldással).
